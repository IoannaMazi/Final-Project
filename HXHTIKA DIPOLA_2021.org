#Ηχητικά δίπολα

##Καταγραφή, ανάλυση και ερμηνεία θεωρητικών και πρακτικών προσεγγίσεων της επίδρασης της μουσικής και του ήχου στον άνθρωπο.

α μέρος: 
Ιωάννα Αφροδίτη Μάζη 
ΑΜ: ADA2020012
E-mail: a20mazi@ionio.gr

β μέρος:
Αικατερίνη Καμηλάκη 
ΑΜ: ADA2020006
E-mail: a20kami@ionio.gr

γ μέρος:
Ελεάννα Αριάδνη Κλεόπα 
ΑΜ: ADA2020008
E-mail: a20kleo@ionio.gr

Εργασία για το μάθημα “Διαδραστικός Ηχητικός Σχεδιασμός” του ΠΜΣ “Οπτικοακουστικές Τέχνες στην Ψηφιακή Εποχή”. 
Κέρκυρα, Εαρινό εξάμηνο, 2021

##Εισαγωγή 
Η μουσική ως ερέθισμα υπήρχε και υπάρχει σε όλους τους πολιτισμούς (Kemper and Danhauer 2005, 282-283) και η επίδραση της στον ανθρώπινο εγκέφαλο ξεκινά από τη στιγμή που ένα έμβρυο αναπτύσσεται στην κοιλιά της μητέρας του (Hepper and Shahidullah 1994). Η επιρροή της μουσικής και του ήχου γενικά στον άνθρωπο προκύπτει ότι μπορεί να είναι θετική αλλά και αρνητική, προκαλώντας άλλοτε θετικά και άλλοτε αρνητικά συναισθήματα. Για αυτό το λόγο η εργασία χωρίζεται σε τρία μέρη. Αρχικά θα εξεταστεί ο πιθανός αρνητικός αντίκτυπος της μουσικής και του ήχου στην ψυχοσυναισθηματική και σωματική κατάσταση του ατόμου. Μέσω της βιβλιογραφικής έρευνας θα ελεγχθεί από ιστορική σκοπιά ο συσχετισμός του ήχου με αρρώστιες αλλά και η καταγεγραμμένη χρήση της μουσικής ως μέσο βασανισμού και ελέγχου των μαζών. Στη συνέχεια θα μελετηθούν περιπτώσεις κατά τις οποίες η μουσική χρησιμοποιείται για την ενίσχυση γνωστικών δεξιοτήτων κυρίως σε παιδικές ηλικίες, καθώς επίσης και σε συνδυασμό με φαρμακευτική θεραπεία σε άτομα με κάποια κινητικά προβλήματα ή δυσκολίες. Τέλος θα γίνει αναφορά στη σύνδεση της μουσικής με την αφήγηση και στα οφέλη που προκύπτουν από τη χρησιμοποίησή της σαν μέσο αφήγησης ή σαν συνοδευτικό εργαλείο. 

##Ερευνητικό ερώτημα
Η παρούσα ερευνητική εργασία στοχεύει στην ενδεικτική αναφορά αρνητικών και θετικών επιδράσεων της μουσικής και του ήχου στον άνθρωπο από παλαιότερα έως σήμερα. Σκοπός της κατηγοριοποίησης αυτής είναι η διαπίστωση-απάντηση σε ποικίλα ερωτήματα που προκύπτουν από τη μελέτη της υπάρχουσας βιβλιογραφίας.
Βάσει της βιβλιογραφικής επισκόπησης λοιπόν, αναζητείται η επικρατούσα επιστημονική άποψη για το εάν η επίδραση της μουσικής στο σώμα, την ψυχολογία και τη νοημοσύνη του ανθρώπου είναι θετική ή αρνητική, καθώς επίσης και σε ποιο ψυχολογικό ή συναισθηματικό αποτέλεσμα αποσκοπεί η εκάστοτε στοχευμένη μουσική επιλογή. Μελετάται επίσης το εάν η μουσική συμβάλλει θετικά ή αρνητικά στην ενίσχυση των γνωστικών και των κινητικών δεξιοτήτων ενός ατόμου. Επιπλέον, εξετάζεται εάν η μουσικοθεραπεία λειτουργεί σαν ενισχυτικός παράγοντας της συναισθηματικής ρύθμισης ατόμων με ειδικές ανάγκες. Ακόμα, διερευνάται κατά πόσο η προσθήκη μουσικής σε ένα αφηγηματικό έργο είναι πάντα παραγωγική ή θεμιτή. Τέλος, προσδιορίζεται σε τι βαθμό και με ποιο τρόπο η μουσική υπόκρουση επηρεάζει την αντίληψη μας, όσον αφορά την ακρόαση μιας ιστορίας.





##Κύριο μέρος
###Α) Ήχος και Μουσική ως μέσα μεταβολής της ψυχοσυναισθηματικής και σωματικής κατάστασης του ατόμου - Οι αρνητικές επιπτώσεις
Προκειμένου να γίνει η προσέγγιση του ζητήματος της έρευνας από την αρνητική πλευρά, ο ήχος χρειάζεται να αντιμετωπιστεί αρχικά ως φυσικό φαινόμενο. Ο ορισμός του ήχου από το λεξικό Merriam-Webster ως μεταφερόμενη ενέργεια με τη μορφή διαδοχικών πυκνωμάτων και αραιωμάτων των σωματιδίων του αέρα, επιτρέπει την αντίληψή του ως ένα φαινόμενο με αποτέλεσμα στο φυσικό χώρο και κατά συνέπεια στον άνθρωπο. Στο κεφάλαιο αυτό θα διερευνηθούν θεωρίες και επιστημονικά δεδομένα που αφορούν στην αρνητική επίδραση του ήχου στο σώμα και την ψυχοσυναισθηματική κατάσταση του ανθρώπου. Για τη μελέτη της αρνητικής επίδρασης του ήχου και της μουσικής στον άνθρωπο κρίνεται αναγκαίος ο διαχωρισμός του σωματικού από το ψυχολογικό αποτέλεσμα στο άτομο. Για τη σχέση αυτή λαμβάνονται υπόψη και τα ψυχοσωματικά αποτελέσματα, που ξεκινούν από το σώμα και εκδηλώνονται στην ψυχολογία και, αντιστρόφως, πηγάζουν από την ψυχολογική κατάσταση, αλλά εμφανίζονται στο σώμα. Γίνεται αναφορά στις ιδιότητες του ήχου και το πώς αυτές επιδρούν στο περιβάλλον και τον άνθρωπο, ώστε στη συνέχεια να διερευνηθούν τα αίτια της πρόσληψης του ήχου ως δυνάμει επιβλαβούς φαινομένου.  
Ο θόρυβος αποτελεί σύνηθες πεδίο έρευνας αναφορικά με τις αρνητικές του επιπτώσεις, όμως τόσο ο ήχος όσο και η μουσική έχουν προσεγγιστεί αντίστοιχα στο παρελθόν. Οι θεωρίες περί της επιβλαβούς για την υγεία μουσικής εμφανίζονται από την αρχαιότητα και οι απόπειρες επιστημονικής τεκμηρίωσης είναι πολυάριθμες, με χαρακτηριστικές αυτές του 19ου αιώνα. Για την εποχή αυτή κοινωνικοπολιτικές σκοπιμότητες πίσω από τον αρνητικό χαρακτηρισμό συγκεκριμένων ειδών μουσικής και σύνδεσής τους με ασθένειες, αποτελούν αφετηρία για περαιτέρω μελέτη και αναγωγή στα σύγχρονα δεδομένα. 
Η εφαρμογή τέτοιων θεωριών αποδεικνύεται εκτεταμένη σε πολεμικές πρακτικές του 20ού και 21ου αιώνα, όπως επιβεβαιώνεται από καταγραφές και μαρτυρίες χρήσης των επιβλαβών ιδιοτήτων του ήχου, στις προαναφερθείσες πολεμικές επεμβάσεις, αλλά και σε βασανισμούς. Η επιλογή του ήχου ως μέσο καταστολής και επίθεσης δοκιμάζει το χαρακτηρισμό του ήχου ως ενός άυλου φαινομένου και αποκαλύπτει τον ψυχροπολεμικό χαρακτήρα των πολεμικών πρακτικών του σύγχρονου κόσμου. 
Επιστημονική προσέγγιση του επιβλαβούς αντίκτυπου του ήχου στον άνθρωπο
Στο πλαίσιο της ενασχόλησης με τη μουσική και τον ήχο ως πιθανά μέσα μεταβολής προς το χειρότερο της φυσικής και ψυχοσυναισθηματικής κατάστασης του ανθρώπου, υπάρχουν όροι που χρήζουν αποσαφήνισης και επιβάλλεται μια βιβλιογραφική έρευνα πάνω στις υπάρχουσες απόψεις, έρευνες και θεωρίες για το θέμα αυτό. Παρακάτω παρατίθενται συναφείς έρευνες και ορισμοί που εξυπηρετούν την υποστήριξη της προσέγγισης.     
Πριν την ενασχόληση με τις θεωρίες περί επιβλαβών επιπτώσεων του ήχου στον άνθρωπο, είναι χρήσιμη η ανάλυση των ιδιοτήτων του ήχου, καθώς συγκεκριμένοι συνδυασμοί τους φαίνεται πως επιβεβαιώνουν τέτοια φαινόμενα. Η συχνότητα και η ένταση είναι οι ιδιότητες του ήχου που καθορίζουν το κατά πόσο και πώς μπορεί να επηρεαστεί το ανθρώπινο σώμα από αυτόν. Το ανθρώπινο αυτί μπορεί να ακούσει συχνότητες από 20 Hz έως 20000 Hz, ενώ οι ήχοι κάτω και πάνω από αυτά τα όρια ονομάζονται υπόηχοι και υπέρηχοι αντίστοιχα, και δεν γίνονται αντιληπτοί από τον άνθρωπο. Συγκεκριμένα, όταν η πίεση, δηλαδή η ένταση του ήχου ξεπερνά τα 80dB, παρατηρούνται επιβλαβή αποτελέσματα στο ανθρώπινο σώμα τα οποία διαφέρουν ανάλογα με τη συχνότητα του ήχου που αναπαράγεται. Για παράδειγμα, σε συχνότητες που κατατάσσονται στην κατηγορία των υπερήχων, η ένταση πάνω από 120dB μπορεί να προκαλέσει μόνιμη απώλεια της ακοής, ενώ ένας υπόηχος σε ίδια ένταση, μπορεί να προκαλέσει ναυτία και δυσλειτουργία ζωτικών οργάνων (Goodman 2010, 9-10).
Παράλληλα με τον ορισμό του ήχου, κρίνεται αναγκαίο να οριστεί η έννοια του θορύβου ως ακουστικό φαινόμενο, καθώς συνδέεται άμεσα με την ηχορύπανση. Σε αυτή την περίπτωση εξετάζεται η ένταση του ήχου και όχι η συχνότητα. Το λεξικό Oxford ορίζει ως θόρυβο τον ενοχλητικό, μη απαραίτητο ήχο ο οποίος επίσης παρεμβάλλεται στη μετάδοση ενός σήματος και προκαλεί την αλλοίωσή του. Το συνονθύλευμα από πολλούς δυνατούς θορύβους σε συγκεκριμένο περιβάλλον έχει σαν αποτέλεσμα την ηχορύπανση, η οποία συναντάται κυρίως σε μεγάλες πόλεις. Μελέτες πάνω στην ηχορύπανση δείχνουν πως έχει αρνητικές επιπτώσεις στο σώμα και την ψυχολογία του ατόμου. Ο Παγκόσμιος Οργανισμός Υγείας (Π.Ο.Υ.) διακρίνει τις ανεπιθύμητες συνέπειες της ηχορύπανσης στον άνθρωπο σε επτά κατηγορίες (Jariwala, Hiral, Syed, Pandya και Gajera 2017). Οι κατηγορίες αυτές μπορούν να χωριστούν σε δύο υποομάδες, μια που αφορά στο ανθρώπινο σώμα και μια που αφορά στην ψυχοσυναισθηματική κατάσταση του ατόμου. Οι βλάβες στην ακοή, οι διαταραχές του ύπνου, και τα καρδιαγγειακά προβλήματα παρατηρείται ότι είτε προκαλούνται άμεσα, είτε, εάν προϋπάρχουν, ενισχύονται από την ηχορύπανση. Η επιβάρυνση της ψυχικής υγείας, η σύγχυση στην εκφορά του προφορικού λόγου, τα προβλήματα κοινωνικής συμπεριφοράς και η γενικευμένη ενόχληση συγκαταλέγονται στη δεύτερη ομάδα συμπτωμάτων, η οποία αφορά την ψυχοσυναισθηματική πλευρά. Σε αυτή την περίπτωση, η συνεχόμενη και παρατεταμένη έκθεση σε θόρυβο υποθάλπει τις συνθήκες που ευθύνονται έμμεσα για τις αρνητικές επιπτώσεις στην ψυχοσυναισθηματική κατάσταση, και όπως αποδεικνύεται, οδηγεί σε επιδείνωση του βιοτικού επιπέδου του ατόμου (Basner, Babisch, Davis, Brink, Clark, Janssen και Stansfeld 2014). Σε έρευνα που διενεργήθηκε στην πόλη Ahvaz του Ιράν το 2012, παρατηρήθηκε ότι οι επικρατέστερες επιβλαβείς επιπτώσεις της ηχορύπανσης στον άνθρωπο ήταν κατά φθίνουσα σειρά η νευρικότητα (41,33%), η διαταραχή του ύπνου (17%) και οι βλάβες στην ακοή (15,33%) (Geravandi, Takdastan, Zallaghi, Niri, Mohammadi, Saki and Naiemabadi 2015). Το συμπέρασμα που προκύπτει από την ποσοστιαία ανάλυση είναι ότι το πιο σύνηθες και εκτεταμένο πρόβλημα που πηγάζει από την ηχορύπανση ανήκει στη δεύτερη ομάδα, αυτή των ψυχοσυναισθηματικών επιπτώσεων, ενώ οι σωματικές επιπτώσεις συναντώνται σε χαμηλά ποσοστά στην αντίληψη των ανθρώπων που έλαβαν μέρος στην έρευνα. 
####Μουσική και ασθένεια πριν το 1900
Πέρα από τις δυνάμει βλαβερές ιδιότητες του ήχου (ένταση και συχνότητα), ο αντίκτυπος που μπορεί να έχει η μουσική στον άνθρωπο είναι ένα ζήτημα που απασχολεί την επιστήμη και τη φιλοσοφία από τα αρχαία χρόνια, όπως φαίνεται από την ενασχόληση της Πλατωνικής και της Πυθαγόρειας θεωρίας, αλλά και της Ορφικής πρακτικής με αυτήν (Παπαδοπούλου 2007). Η προσέγγιση του ζητήματος ανά τους αιώνες έχει ως αποτέλεσμα την ανάγκη για τη διάκριση των ιδιοτήτων της μουσικής, μέσα από την προσπάθεια ορισμού της φύσης της. Δημιουργήθηκε συνεπώς ένα δίπολο αναφορικά με το τι μπορεί να επηρεάζει η μουσική στον ανθρώπινο νου και το σώμα, που αφορά τη μεταβολή είτε της ηθικής είτε της φυσικής/ιατρικής κατάστασης.
Ο James Kennaway, στο βιβλίο του Bad Vibrations: The History of the Idea of Music as a Cause of Disease (201), μελετά την εξέλιξη της ιδέας ότι η μουσική μπορεί να προκαλέσει αρνητικές συνέπειες στον άνθρωπο, από την αρχαιότητα έως τη σύγχρονη εποχή, εστιάζοντας στην πολιτική πίσω από τις μεθοδεύσεις κάθε εποχής. Αν και υπάρχει πλήθος καταγεγραμμένων περιπτώσεων σωματικών και ψυχικών περιστατικών που σχετίζονται άμεσα με τη μουσική, όπως είναι ορισμένα φαινόμενα μουσικογενούς επιληψίας, φαίνεται πως δεν επιβεβαιώνεται ο ρόλος της μουσικής καθεαυτής ως αιτία. Η εμπλοκή της μουσικής σε περιστατικά έκστασης (ή υπνωτικής καταληψίας) που λαμβάνουν χώρα κατά τη διάρκεια της ιταλικής Ταραντέλλας ή μουσικών τελετουργικών στη Σομαλία, οδηγεί σε συμπεράσματα που αγνοούν τους υπόλοιπους παράγοντες, όπως είναι το περιβάλλον στο οποίο συνέβησαν, η κοινωνική συνθήκη, κ.ά.. Η παραδοχή ότι η μουσική ευθύνεται αποκλειστικά για τέτοια περιστατικά στερείται εμπεριστατωμένης επιχειρηματολογίας, βασισμένης σε επιστημονικά ερευνητικά δεδομένα (Kennaway 2012, 12-18).
Τον 18ο και 19ο αιώνα, στο πλαίσιο της γενικευμένης στροφής στην ιατρική και επιστημονική ανάπτυξη που πηγάζει από τον Διαφωτισμό, ήταν διαδεδομένη η αντίληψη ότι η μουσική λειτουργεί σαν διεγερτικός παράγοντας στο πλαίσιο της νευρολογίας του ανθρώπινου σώματος, που έχει σαν αποτέλεσμα την ηθική παρακμή συγκεκριμένων κοινωνικών στρωμάτων, ενώ συνδέεται επίσης με την υστερία στις γυναίκες (Kennaway 2012, 76-78). Δεν είναι τυχαίο ότι η μουσική συνδέθηκε πολλές φορές με την σεξουαλική επιθυμία, την ομοφυλοφιλία και την ευαισθησία, πάντοτε αναφορικά με νέα είδη μουσικής που προέκυπταν συνήθως στα λαϊκά στρώματα, σαν αποτέλεσμα κοινωνικών και πολιτικών ζυμώσεων. Η τζαζ, αποτέλεσμα τέτοιων ζυμώσεων, κατακρίθηκε ως υπερβολικά ερωτική (Kennaway, 2012, 14) και άρα χαρακτηρίστηκε ως απειλή για την ηθική της Αμερικής του 20ού αιώνα, γεγονός που καταδεικνύει την παθογένεια των πολιτικών και κοινωνικών συστημάτων που αντιδρούν καχύποπτα απέναντι σε οτιδήποτε πέραν της πεπατημένης οδού.   
Λαμβάνοντας υπόψη τα υπάρχοντα δεδομένα, θα ήταν προσοδοφόρα η μελέτη των συνθηκών και των παραγόντων που οδηγούν στην εργαλειοποίηση της μουσικής, καθώς και των κοινωνικών ομάδων που βρίσκονται εκατέρωθεν τέτοιων αντιπαραθέσεων. Παρατηρείται ότι η μουσική έχει χρησιμοποιηθεί ως μέσο ομαδοποίησης, χαρακτηρισμού και, τελικά, κατάδειξης κοινωνικών ομάδων ως προβληματικές ή και επικίνδυνες για το κοινωνικό σύνολο. Συνήθως, σκοπός είναι η κατάπνιξη του κοινού αισθήματος που μπορεί να αναπτύσσεται μεταξύ των μελών της κοινωνικής ομάδας, κάτι που εάν εξελιχθεί και επεκταθεί θα μπορούσε να αλλάξει υπάρχουσες πολιτικές ισορροπίες. Για παράδειγμα, πριν την στοχοποίηση της τζαζ στην Αμερική, η λεγόμενη “παθολογική” μουσική ήταν ένας όρος που χρησιμοποιήθηκε εκτεταμένα από τους Ναζί ως μοχλός πίεσης απέναντι στις κοινωνικές ομάδες και εθνότητες που αυτοί εχθρεύονταν. Στο πλαίσιο της ρητορικής τους περί Αρίας φυλής, οποιαδήποτε διαφορετική πολιτισμική έκφραση χαρακτηριζόταν παρακμιακή [degenerate] και επιβλαβής για την υγεία (Kennaway 2012, 116-130). Στη συνέχεια θα αναλυθεί ο δεύτερος τρόπος εργαλειοποίησης της μουσικής και του ήχου, ο οποίος είναι άμεσος και “απτός”. 
####Η χρήση του ήχου ως μέσο καταστολής και επίθεσης από τον 20ό αιώνα μέχρι σήμερα
	Η τεχνολογική εξέλιξη που έλαβε χώρα τον 20ό αιώνα και πυροδοτήθηκε, μεταξύ άλλων, από τους δύο Παγκόσμιους Πολέμους και τον Ψυχρό Πόλεμο, περιλαμβάνει κάθε είδους καινοτομία σχετική με αμυντικές και επιθετικές πολεμικές πρακτικές. Ο ήχος και η μουσική είναι ένας τομέας που επίσης εργαλειοποιήθηκε για αυτούς τους σκοπούς, και τα αντίστοιχα καταγεγραμμένα περιστατικά μαρτυρούν εκτεταμένη χρήση του σε πολλές περιπτώσεις. Στο βιβλίο του Steve Goodman, Sonic Warfare: Sound, Affect and the Ecology of Fear (2009) καταγράφονται και αναλύονται οι τρόποι με τους οποίους έχει χρησιμοποιηθεί η μουσική και ο ήχος σε πολεμικές επεμβάσεις και για έλεγχο των μαζών. Ανατρέχοντας στις θεωρίες του Φουτουρισμού κάνει αναφορά στην προσέγγιση του θορύβου από τον Luigi Russolo, με το φουτουριστικό του μανιφέστο περί μουσικής και τον Filippo Tommaso Marinetti, με τους οποίους συνδέονται και οι Jacques Attali και Paul Virilio. Ο θόρυβος για αυτούς μπορεί να γίνει όπλο καταστροφής του πολιτισμού, στη συνέχεια όμως, με την θεωρητική υποστήριξη των Gilles Deleuze και Felix Guattari, μετατρέπεται σε πιθανό νέο “μουσικο” είδος με διαφορετική επίδραση. Συγκεκριμένα, τα δύο ρεύματα που διακρίνονται είναι το μιλιταριστικό, που στοχεύει στη διασπορά ενός συνόλου ανθρώπων, και το δεύτερο που στοχεύει στη συσπείρωση μέσω ενός κοινού αισθήματος που προκύπτει από το ηχητικό σήμα (Goodman 2009, 11).  
	Η περίπτωση του Πολέμου στο Βιετνάμ, όπου γινόταν χρήση από τον Αμερικανικό στρατό ηχητικών αποσπασμάτων με σκοπό την κατατρόπωση του ηθικού της Βιετκόνγκ, αποτελεί δείγμα ηχητικής “επίθεσης” που περιλαμβάνει συχνότητες που το ανθρώπινο αυτί ακούει (Goodman 2009, 16). Αν και επίσημα δεν έχει επαληθευθεί η έκταση τέτοιων πρακτικών, διαφαίνεται μέσα από ιστορίες η χρήση του ήχου ως μέσο παραπλάνησης του εχθρού. Επίσης, μόνο ως εικασίες μπορούν να χαρακτηριστούν μαρτυρίες για χρήση υπερηχητικών ή υποηχητικών “όπλων” σε διάφορες περιπτώσεις, καθώς η επίπτωση που μπορεί αυτά να έχουν στο ανθρώπινο σώμα δεν έχει τεκμηριωθεί επιστημονικά (McLoughlin 2021). Στις 2 Ιουνίου 2021 υπήρξε αναφορά για χρήση “ηχητικού κανονιού” στα σύνορα του ‘Εβρου για την απώθηση μεταναστών και προσφύγων στην Ελλάδα, γεγονός που έτυχε επικρίσεων από την Κομισιόν (THETOC 2021). Οι αρχές έσπευσαν να διαψεύσουν την χρήση τέτοιου εξοπλισμού, κάνοντας λόγο για χρήση μιας long range acoustic device (LRAD) (Καθημερινή 2021). Παρόλα αυτά, οι συσκευές αυτές  έχουν χαρακτηριστεί ως όπλα, καθώς αποδεδειγμένα μπορούν υπό συνθήκες να προκαλέσουν σωματικές βλάβες, συνεπώς η προσπάθεια μη ταύτισης του όρου “ηχητικό κανόνι” από το LRAD δεν ωφελεί (Parker 2015). 
	Η χρήση της μουσικής ως μέσο βασανισμού αποτελεί πεδίο έρευνας της Άννας Παπαέτη στο άρθρο της On Music, Torture and Detention: Reflections on Issues of Research and Discipline (2020), όπου μελετάται ο ρόλος της μουσικής στους βασανισμούς που πραγματοποιούνταν από το δικτατορικό καθεστώς των ετών 1967-1974 στην Ελλάδα. Παρόλα αυτά οι συνεντευξιαζόμενοι από την ερευνήτρια πρώην βασανισμένοι δεν αντιλαμβανόνταν πλήρως το ρόλο που έπαιξε η μουσική στον βασανισμό τους, καθώς συνήθως συνδυαζόταν με σωματικά βασανιστήρια (Papaeti 2020, 4-5). Μετά τον Β’ Παγκόσμιο Πόλεμο και κυρίως κατά την περίοδο του Ψυχρού πολέμου, μια τακτική που χρησιμοποιήθηκε ως μέσο ψυχολογικής πίεσης σε ανακρίσεις ήταν αυτή κατά την οποία μουσικά κομμάτια παίζονταν σε επανάληψη και υψηλή ένταση επί ώρες, στοχεύοντας στη μεταβολή του περιβάλλοντος του ανακρινόμενου ατόμου. Τέτοιες μέθοδοι βασανισμού δεν είχαν ορατό αποτέλεσμα στο σώμα του ανθρώπου, όμως οι συνθήκες που δημιουργούσαν είχαν τελικά βαθύτερες αρνητικές επιπτώσεις στην ψυχολογία των ατόμων που τις υπέστησαν (Papaeti 2020, 6). Η Παπαέτη στο τέλος του άρθρου δημιουργεί ένα δίπολο αναφορικά με το εάν αυτό που καθιστά τη μουσική όπλο και μέσο βασανισμού είναι η υλικότητα και ποιότητα του ήχου ή το είδος της μουσικής που ακούει ο βασανιζόμενος ή ανακρινόμενος. Παρατηρεί λοιπόν ότι αν ένα τραγούδι τεθεί σε επανάληψη, μετατρέπεται σε ήχο/θόρυβο, συνεπώς ακόμα και να άρεσε παλαιότερα στον βασανισμένο, χάνει τη θετική του επίδραση σε αυτόν (Papaeti 2020, 8). 
Σε περιπτώσεις χρήσης της μουσικής σαν μέσο εξευτελισμού κρατουμένων υπάρχουν δύο διαφορετικοί τρόποι εργαλειοποίησής της. Ο πρώτος στοχεύει στα κοινωνικά ή πολιτικά αισθήματα του ατόμου, τα οποία βάλλονται μέσω του περιεχομένου του μουσικού κομματιού, και ο δεύτερος αφορά τον εξαναγκασμό των κρατουμένων σε τραγούδι, με στόχο την ηθική εξάντλησή τους (Grant 2020, 11).       


###Β)Σχετικά με το θέμα των συναισθημάτων που προκαλεί η μουσική, με την εγκεφαλική λειτουργία και τις γνωστικές ικανότητες που αναπτύσσονται ακούγοντας μουσική.
Η μουσική ως οργανωμένο ακουστικό ερέθισμα με στοιχεία όπως μελωδία, ρυθμός, φόρμα, στυλ κ.α. υπήρχε και υπάρχει σε όλους τους πολιτισμούς, αποτελείται δε από διαφορετικά είδη και απευθύνεται σε όλες τις ηλικιακές ομάδες. Συχνά χρησιμοποιείται για θεραπευτικούς λόγους ως συμπληρωματικό μέσο σε περιπτώσεις πόνου, άγχους κτλ (Kemper and Danhauer 2005, 282-283). Μελέτες έχουν δείξει ότι ασθενείς που βρίσκονται σε χώρους αναμονής (για κάποια ιατρική εξέταση ή χειρουργική επέμβαση) στους οποίους ακούγεται μουσική εμφανίζουν μικρότερα επίπεδα άγχους (Kemper and Danhauer 2005,284).
Καθώς η φωνητική αναγνώριση λέξεων  προηγείται της ανάγνωσης, διάφοροι ερευνητές εξετάζουν κατά καιρούς αν η μουσική συνδέεται με την ικανότητα ανάγνωσης των παιδιών, και γενικότερα με τις γνωστικές τους ικανότητες (Bradley and Bryant 1983).Στις αρχές της δεκαετίας του 1990, αρκετά δημοσιεύματα ανέφεραν ότι οι οπτικοχωρικές  ικανότητες ενός ατόμου, μπορούν να βελτιωθούν ακούγωντας μία σύνθεση του Μοτσαρτ (Rauscher, Shaw, and Ky 1993, 611). Από τότε πολλές μελέτες διερευνούν αν η μουσική γενικά βοηθά στην βελτίωση κάποιων γνωστικών ικανοτήτων. 
Η παρούσα ερευνητική εργασία αποσκοπεί στο να  διερευνήσει τη  μουσική ακρόαση και την επίδρασή της στη γνωστική απόδοση ενός ατόμου, ενώ παράλληλα εξετάζει την σύνδεση της με την πνευματική αφύπνιση, την ανάπτυξη και τη δημιουργικότητα του, τόσο  σε χώρους εκπαιδευτικούς όσο και σε χώρους με θεραπευτικό χαρακτήρα.
 
####Η μουσική ως εργαλείο για την προώθηση γνωστικών δεξιοτήτων 
Η ακουστική ικανότητα ξεκινά από το εμβρυακό στάδιο και συνδέεται με την ανάπτυξη του εγκεφαλικού ιστού. Η επίδραση της μουσικής στον ανθρώπινο εγκέφαλο αρχίζει από τη στιγμή που ως έμβρυο αναπτύσσεται στην κοιλιά της μητέρας του (Hepper and Shahidullah 1994). Έρευνες έχουν δείξει ότι ο ανθρώπινος εγκέφαλος μπορεί να ακούει και να διαχειρίζεται τη μουσική (Peretz and Zatorre 2003, 23-27), συλλέγοντας μουσικά ερεθίσματα που βοηθούν στη σωστή ανάπτυξη του εγκεφαλικού φλοιού.
            	Με την εξέλιξη της ιατρικής επιστήμης και τη δυνατότητα απεικόνισης του εγκεφάλου, προσεγγίζονται πολύ εύκολα οι λειτουργίες που διεξάγονται σε αυτόν κατά τη διάρκεια της μάθησης. Πολλές έρευνες βασίζονται στη χρησιμοποίηση της μουσικής ως βοηθητικό εργαλείο για την ενίσχυση συγκεκριμένων αντιληπτικών, κινητικών, γνωστικών και συναισθηματικών δεξιοτήτων σε υγιή πληθυσμό και σε νευρολογικούς ασθενείς (Francoisetal. 2015, 475-476).
Από τις αρχές της δεκαετίας του 1990 έως σήμερα αρκετές μελέτες διερευνούν αν η μουσική γενικά βοηθά στην βελτίωση κάποιων γνωστικών ικανοτήτων. 
Σύμφωνα με τον Gallas (1994) η αφήγηση αποτελεί έναν συνδυασμό σημείων και κειμένων μέσα από τα οποία προκύπτει η σκέψη των παιδιών (αναφέρεται στο Salmon 2010, 938). Η μουσική βοηθά τα παιδιά να σκεφτούν δημιουργικά χτίζοντας ιστορίες τις οποίες εκφράζουν είτε λεκτικά είτε μέσω του χορού και της μουσικής (Salmon 2010, 938).
Σε έρευνα που πραγματοποιήθηκε σε παιδιά νηπιαγωγείου και πρώτης τάξης δημοτικού, η μουσική χρησιμοποιήθηκε για την ενίσχυση της σκέψης, της ανάγνωσης και της δημιουργικής γραφής των παιδιών. Όπως αναφέρει ο Vygotsky (1978) η γλώσσα και η σκέψη αντιμετωπίζονται σαν μία διαδικασία, με τις γλωσσικές διεργασίες να συμβαίνουν στο αριστερό ημισφαίριο του  εγκεφάλου, ενώ τις μουσικές στο δεξί(αναφέρεται στο Salmon 2010, 938). Έτσι η ακρόαση μουσικής στη γλώσσα ή και σε άλλες δραστηριότητες γραμματισμού οδηγεί στην ισορροπία μεταξύ των δύο ημισφαιρίων και στην αλληλεπίδρασή τους. Συμπερασματικά σε σχέση με την παραπάνω έρευνα,  η μουσική είναι μέρος της ζωής του ανθρώπου και συνδέεται με την κοινωνική του ζωή, δημιουργώντας συναισθήματα και αναμνήσεις. Βασιζόμενοι σε αυτό οι εκπαιδευτικοί μπορούν να ενσωματώσουν τη μουσική ακρόαση στην σχολική τάξη, δημιουργώντας εικόνες (οπτικοποίηση) και καλλιεργώντας τη φαντασία των μαθητών πράγμα που βοηθά στην γνωστική ανάπτυξή τους (Salmon 2010, 939-944).
Τα παιδιά με μαθησιακές διαταραχές στη γλώσσα (αναπτυξιακή δυσλεξία), παρουσιάζουν δυσκολίες στη γλωσσική ανάπτυξη και την ομιλία εμφανίζοντας χαμηλές νευρικές αντιδράσεις σε ηχητικά ερεθίσματα (Francois et al. 2015). Οι Hornickel Και Kraus κατέληξαν στο ότι οι άνθρωποι που υστερούν στην ανάγνωση παρουσιάζουν πιο μεταβλητές νευρικές αποκρίσεις στην ομιλία (ασυνέπεια στο ακουστικό σύστημα)με αποτέλεσμα να διαφοροποιούν την άρθρωση βασικών στοιχείων (Flaugnaccoetal. 2015, 2), και να δημιουργούνται προβλήματα στην ανάγνωση(Hornickel and Kraus 2013, 3500).Μελέτη  έγινε σε παιδιά 8-11 ετών με διάγνωση δυσλεξίας, τα οποία χωρίστηκαν σε δύο ομάδες , η μία παρακολουθούσε μαθήματα μουσικής και η άλλη ζωγραφικής για δύο ώρες την εβδομάδα και για διάστημα επτά μηνών. Η ανάγνωση βελτιώθηκε σημαντικά και στις δύο ομάδες, με την ομάδα της μουσικής να ξεπερνά την ομάδα της ζωγραφικής στην ακρίβεια ανάγνωσης κάποιων λέξεων (φωνολογικές ικανότητες), καθώς επίσης και στην μνήμη εργασίας σύμφωνα με την κλίμακα νοημοσύνης Wechsler (Flaugnaccoetal. 2015, 3-13). Αντίστοιχη μελέτη σε  παιδιά με δυσλεξία που παρουσίαζαν γνωστικές δυσκολίες, έδειξε ότι τα μαθήματα μουσικής βοήθησαν στο χρονικό συντονισμό όσο και στη βελτίωση της ανάγνωσής τους (Overy 2003).

####Για τις κινητικές δεξιότητες
Αρκετές είναι οι περιπτώσεις που η μουσική χρησιμοποιείται για τη βελτίωση κινητικών δυσλειτουργιών που συνήθως εμφανίζονται μετά από κάποιο εγκεφαλικό επεισόδιο ή και σε περιπτώσεις ασθενών με νόσο Πάρκινσον.
Η κινητική βλάβη ενός ατόμου μετά από ένα εγκεφαλικό επεισόδιο οδηγεί στην μείωση της κοινωνικής και επαγγελματικής του δραστηριότητας. Η αποκατάσταση του ατόμου μπορεί να βασιστεί σε διάφορα μοντέλα θεραπείας, ένα από τα οποία είναι και η θεραπεία μέσω της μουσικής. Σε έρευνα που πραγματοποιήθηκε, ασθενείς παράλληλα με την συμβατική θεραπεία αποκατάστασης συμμετείχαν σε καθημερινές μουσικές συνεδρίες στις οποίες παρήγαγαν τόνους και μελωδίες σε ένα ηλεκτρικό πιάνο ή  μια σειρά από τύμπανα, τοποθετημένα σε διαφορετικό ύψος και απόσταση (από τον ασθενή)το καθένα. Η άσκηση-μελωδία παίζονταν από τον εκπαιδευτή και επαναλαμβανόταν από τον ασθενή. Και στις δύο περιπτώσεις (του πιάνου ή των τύμπανων) οι συνεδρίες είχαν επίπεδα δυσκολίας. Ο ασθενής περνούσε στο επόμενο επίπεδο αφού είχε κατακτήσει τις δεξιότητες του προηγούμενου. Ανάλογα το επίπεδο αυξάνονταν και οι χειρισμοί που θα έπρεπε να διαχειριστεί ο ασθενής. Για παράδειγμα αρχικά στο πιάνο ο ασθενής χρησιμοποιούσε μόνο 8 πλήκτρα, όσο προχωρούσαν τα επίπεδα αυξάνονταν και τα πλήκτρα που θα έπρεπε να χρησιμοποιήσει. Οι ασθενείς σε κάθε προσπάθεια χρησιμοποιούσαν αρχικά το προσβεβλημένο άκρο και στη συνέχεια πρόσθεταν και το υγιές. Η καταγραφή των κινήσεων γινόταν μέσω αισθητήρων και υπολογιστή (Schneider et al. 2007, 1340-1342).
Οι συχνές επαναλήψεις κινήσεων σε συνδυασμό με την εξέλιξη των επιπέδων αποτέλεσαν βασικό κίνητρο για την ομαλή θεραπεία – αποκατάσταση των κινήσεων των ασθενών. Ακόμη παρατηρήθηκε ότι ασθενείς που ακολούθησαν θεραπεία που συνδυάζει τη μουσική και τη συμβατική θεραπεία, παρουσίασαν βελτιώσεις σε μεγαλύτερο βαθμό σε σχέση με εκείνους που ακολούθησαν μόνο τη συμβατική μέθοδο, τόσο στο εύρος των κινήσεών τους όσο και στην ταχύτητα και την ποιότητα της κίνησής τους γενικά (Schneider et al. 2007, 1342-1343).
Μία από τις βασικές διαταραχές στη νόσο Πάρκινσον είναι αυτή του βαδίσματος στο οποίο παρατηρείται αδυναμία στην έναρξη ή τη συνέχιση της κίνησης, αστάθεια στα πόδια και την ισορροπία. Κάποιες κινήσεις, όπως αυτή της στροφής μπορεί να προκαλέσουν άγχος στον ασθενή και να επιδεινώσουν την ακαμψία ή ακινησία των άκρων του. Γενικά η κίνηση του ασθενή λειτουργεί καλύτερα σε καταστάσεις μέτριας συναισθηματικής πίεσης (Okuma and Yanagisawa 2008, S426-S427).
Έρευνες έχουν δείξει ότι ο ρυθμός και η μουσική επιδρούν θετικά στην ενεργοποίηση των κινήσεών,  μελετώντας κατά πόσο μπορούν να βοηθήσουν στην κινητική αποκατάσταση ενός ασθενούς με Παρκινσον. Οι πρώτες μελέτες που έγιναν από τους Paltsev και Elner (1967), Rossignol και Melville (1976), Ermolaeva και Borgest (1980), οι οποίοι στράφηκαν στην σχέση του ακουστικού ρυθμού με τον εγκέφαλο και την έναρξη της κίνησης ενός ανθρώπινου σώματος (Thaut et al. 1996, 263).
Η ρυθμική ακουστική διέγερση (Rhythmic Auditory Stimulation/RAS),βοηθάει στο βηματισμό χρησιμοποιώντας ρυθμούς μετρονόμου (Thaut and Abiru 2010, 265-267). Ο ασθενής μαθαίνει να κινείται σωστά στο ρυθμό και στη συνέχεια κατά τη διάρκεια της κίνησης, η ταχύτητά του αυξάνεται για να πετύχει ταχύτερο βάδισμα. Φαίνεται ο ασθενής να διευκολύνεται και να συγχρονίζει το βάδισμά του στο ρυθμό. Αντίστοιχες μελέτες έχουν γίνει και σε παιδιά με κάποιου είδους εγκεφαλική παράλυση, τα οποία ανταποκρίνονται θετικά στο ρυθμικό βάδισμα (Thaut and Abiru 2010, 266). Η μουσική θεραπεία χρησιμοποιείται συμπληρωματικά στην φαρμακολογική θεραπεία, στοχεύοντας ιδανικά στη μείωση της εξάρτησης του ασθενούς από τα φάρμακα(Rochesteretal. 2010). Κατά καιρούς έχουν χρησιμοποιηθεί σε μελέτες και οπτικά ερεθίσματα σαν βοήθεια στη βελτίωση της κίνησης ασθενών με Πάρκινσον. Ωστόσο είναι εμφανές ότι στο ρυθμικό ακουστικό μοτίβο ο ασθενής έχει άμεση κινητική απόκριση σε σχέση με το οπτικό ερέθισμα, πράγμα που οφείλεται και στη λειτουργία γενικά του ακουστικού μας συστήματος(Nombelaetal. 2013, 2565).
Ακόμη, μελέτες έχουν δείξει ότι η ενασχόληση με οποιαδήποτε μουσική δραστηριότητα, βοηθά στη γνωστική πρόοδο αλλά ενισχύει και τη διάθεση των ασθενών που έχουν περάσει κάποιο εγκεφαλικό επεισόδιο, βοηθώντας στην ταχύτερη αποκατάστασή τους (Särkämöetal. 2014, 1). Γενικά οι μουσικές δραστηριότητες (εκμάθηση μουσικού οργάνου, τραγούδι κ.α) φαίνεται να αλλάζουν δομικά τον εγκέφαλο σε βάθος χρόνου. Έχει παρατηρηθεί βελτίωση στην συγκέντρωση αλλά και την κινητική κατάσταση ενηλίκων και ηλικιωμένων ατόμων καθώς επίσης και μείωση των πιθανοτήτων για να προσβληθούν από άνοια άτομα που ασχολούνται με ψυχαγωγικές δραστηριότητες( μουσική, χορός)(Särkämöetal. 2014, 2).

####Η μουσική ως εργαλείο έκφρασης συναισθημάτων
Πολλοί ορισμοί έχουν γραφτεί κατά καιρούς για τη μουσικοθεραπεία ανάμεσα στους οποίους και οι παρακάτω:
Ο πιο διαδεδομένος ίσως είναι αυτός του American Music Therapy Association  σύμφωνα με τον οποίο, μουσικοθεραπεία είναι η κλινική και τεκμηριωμένη χρήση μουσικών παρεμβάσεων για την επίτευξη εξατομικευμένων στόχων σε μια θεραπευτική σχέση από έναν πιστοποιημένο επαγγελματία που έχει ολοκληρώσει ένα εγκεκριμένο πρόγραμμα μουσικοθεραπείας. Χρησιμοποιείται μέσα σε μια θεραπευτική σχέση για την αντιμετώπιση σωματικών, συναισθηματικών, γνωστικών και κοινωνικών αναγκών των ατόμων(“What Is Music Therapy | What Is Music Therapy? | American Music Therapy Association (AMTA)” n.d.).
«Μουσικοθεραπεία είναι η επιστήμη που ασχολείται με την επίδραση της μουσικής στον εγκέφαλο και το σώμα του ανθρώπου, αλλά κυρίως βασίζεται στη διαπροσωπική σχέση και δανείζεται τεχνικές και μεθόδους από την κλινική ψυχολογία»(Ψαλτοπούλου 2003, 44).
Τα παιδιά με ειδικές ανάγκες αδυνατούν ή δε γνωρίζουν πως να εκφράσουν τα συναισθήματά τους. Μέσα από τις μουσικοθεραπευτικές εμπειρίες και την ανάλογη προσοχή από τους θεραπευτές, μαθαίνουν να διαχειρίζονται τα συναισθήματά τους πιο εύκολα σε σχέση με άλλες δραστηριότητες(Robb 2000).
Η ρύθμιση των συναισθημάτων (Emotion Regulation), αφορά μία εσωτερική διαδικασία κατά την οποία κάποιος βρίσκεται σε κατάσταση διέγερσης, αναπτύσσοντας ποικίλα συναισθήματα. Σύμφωνα με έρευνες, η μουσική συνδέεται με τη δημιουργία μηχανισμών του νευρικού συστήματος οι οποίοι καθορίζουν τη ρύθμιση συναισθημάτων (ER) ενός ατόμου. Στον τομέα της μουσικοθεραπείας η μουσική χρησιμοποιείται ως εργαλείο για την πρόκληση επιθυμητών ή ανεπιθύμητων νευρικών ενεργοποιήσεων. Τα τελευταία χρόνια το ενδιαφέρον για τη μελέτη των μουσικών νευροεπιστημών είναι ιδιαίτερο. Η θεραπευτική πλευρά της μουσικής αποτελεί πρόκληση για αρκετό πληθυσμό. Προκύπτει πως η μουσική επηρεάζει αρκετά τη ρύθμιση των συναισθηματικών εμπειριών(Moore 2013, 199).
Ένας από τους δείκτες ψυχικής υγείας είναι η ρύθμιση της συναισθηματικής κατάστασης ενός ατόμου, καθώς από αυτήν εξαρτάται η δράση του σε καταστάσεις πίεσης (Cole et al. 2009). Ωστόσο σε κάποιες περιπτώσεις διαταραχών όπως το σύνδρομο αυτισμού και Άσπεργκερ, την υπερκινητικότητα / διάσπαση προσοχής κ.α. η συναισθηματική αντιδραστικότητα και ο έλεγχός της  αποτελούν πρόκληση και  αντικείμενο μελέτης για πολλούς ερευνητές(Moore 2013, 200).
Μέρος της μελέτης είναι και η μουσικοθεραπεία σε άτομα με αυτισμό, στα οποία συχνά παρατηρείται μία διάθεση απομόνωσης από το κοινωνικό περιβάλλον και την πραγματικότητα. Επιπλέον τα άτομα με αυτισμό έχουν μια τάση προς τον αυτοτραυματισμό με την έννοια της πρόκλησης μη θανατηφόρων καταστάσεων στον εαυτό τους ώστε να αποφορτιστούν συναισθηματικά και να εκδηλώσουν με αυτό το τρόπο τη δυσφορία που βιώνουν. Η συμπεριφορά αυτή εκδηλώνεται σε άτομα με αυτισμό και γενικά σε άτομα με ειδικές ανάγκες, προκαλώντας προβλήματα στην αποδοχή και την ένταξή τους στο κοινωνικό περιβάλλον(Κάργιου 2012, 35).
Έρευνες σχετικά με την επίδραση της μουσικοθεραπείας σε περιπτώσεις ατόμων με αυτισμό δείχνουν μείωση της αυτοτραυματικής συμπεριφοράς. Ωστόσο στα θετικά αποτελέσματα βοήθησε όχι μόνο η ακρόαση της μουσικής και η ενεργή συμμετοχή του κάθε ατόμου, αλλά και το ειδικά διαμορφωμένο περιβάλλον, από το οποίο προκύπτει ότι δεν γνωρίζουμε αν η μουσική ή η μουσικοθεραπευτική συνεδρία θα είναι το ίδιο αποτελεσματική στο περιβάλλον της καθημερινότητας του κάθε ατόμου (Κάργιου 2012, 36).
Τέλος, σύμφωνα με τους μουσικοθεραπευτές κάθε περίπτωση ένδειξης αυτοτραυματισμού είναι διαφορετική και χρήζει ξεχωριστής αντιμετώπισης. Η χρήση της μουσικής και του μουσικού οργάνου ποικίλλει ανάλογα το περιστατικό και το θεραπευτή (Κάργιου 2012, 37-40).

###Γ) Η Επιρροή της Μουσικής στην Αφηγηματική Διαδικασία και τα Πλεονεκτήματα της

  Η μουσική από τα αρχαία κιόλας χρόνια συνδέθηκε με την αφήγηση. Πολιτισμοί από όλο τον κόσμο τη χρησιμοποίησαν με ποικίλους τρόπους είτε ως μέσο αφήγησης ιστοριών, είτε ως συνοδευτικό στοιχείο. Η χρήση της μπορεί να είναι έμμεση, άμεση, περιγραφική, αναπαραστατική ή αφηρημένη. Σε αυτό το σημείο, θα γίνει ανάλυση αυτών των τρόπων χρήσης, καθώς και αναφορά παραδειγματικών και αξιοσημείωτων έργων-προϊόντων αυτού του συνδυασμού. Η συνεισφορά της μουσικής σε άλλες μορφές τέχνης είναι τεράστια και με την πάροδο του χρόνου και την ανάπτυξη της τεχνολογίας αυτή συνεχίζει να μεγαλώνει. Το ίδιο ισχύει και για το χώρο της ψυχαγωγίας (κινηματογράφος, βιντεοπαιχνίδια) αλλά και για τις πιο πειραματικές προσεγγίσεις στον χώρο των οπτικοακουστικών τεχνών. Παρόλα αυτά, αυτό το μέρος της έρευνας θα επικεντρωθεί σε μία απ' τις πιο πρώιμες μορφές μουσικής αφήγησης, δηλαδή την αφήγηση ιστοριών ή παραμυθιών. Στη συνέχεια θα πραγματευτούμε την συνεισφορά της μουσικής στη διαδικασία της αφήγησης, αλλά και το ψυχολογικό αντίκτυπο και τα πιθανά οφέλη όσον αφορά το αποτέλεσμα της ακρόασης.

####Ιστορική αναδρομή
Όπως προαναφέρθηκε, η μουσική είναι στενά συνδεδεμένη με τις έννοιες της αφήγησης και της εξιστόρησης από αρχαιοτάτων χρόνων. Ακόμα και νωρίτερα, στην προϊστορική εποχή ο άνθρωπος εκφράζει την ανάγκη του να μοιραστεί βιώματα, εμπειρίες και γνώση.

####Μουσική και Αφήγηση στην Αρχαία Ελλάδα
"Σε αυτό το κεφάλαιο θα δούμε πως η αρχαία μουσική αναπτύχθηκε ως φορέας για την αφήγηση και τη λογοτεχνία. Η μουσική έχει μια καθοριστική σχέση με την αφήγηση. Μέχρι και σήμερα, χρησιμοποιούμε τη μουσική για να ενισχύσουμε ιστορίες- είτε σε όπερες/ μιούζικαλ είτε σε σάουντρακ ταινιών. Ακόμα και έτσι, μπορεί να μας ξεφύγει η σημαντικότητα της μουσικής στην αφήγηση. Η αφήγηση εμπεριέχει πολλά περισσότερα από το απλό "Μια φορά κι έναν καιρό". Οι αναμνήσεις μας είναι ιστορίες. Η Ιστορία του κόσμου είναι κι αυτή άλλη μία ιστορία. Όλοι οι άνθρωποι έχουν τις δικές τους ιστορίες. Όλα τα σύνολα ατόμων έχουν ιστορίες. Η τάση να πούμε τις ιστορίες μας- να τις μεταβιβάσουμε από τη μία γενιά στην επόμενη- είναι μια ισχυρή ανθρώπινη παρόρμηση, σχεδόν όπως αυτή του έρωτα. Νιώθουμε μια έντονη ώθηση να εκφραστούμε, να μοιραστούμε τις ιστορίες μας. Όταν ταυτιζόμαστε, ο ένας με τις ιδέες και εμπειρίες του άλλου, κατά κανόνα λέμε μία μορφή ιστορίας. Η παροχή περιεχομένου και εμβάθυνσης, περιλαμβάνει εξιστόρηση. Χρησιμοποιούμε την αφήγηση για να εκφράσουμε τα συναισθήματα μας. Με αυτή τη λογική, όλα τα λογοτεχνικά έργα που εκφράζουν ανθρώπινα συναισθήματα και αντιδράσεις, προέρχονται απ' την τάση για εξιστόρηση. Στην ιστορία της αφήγησης, η μουσική έχει παίξει κρίσιμο ρόλο. Για να καταλάβουμε αυτή την κρίσιμη σχέση μεταξύ μουσικής και αφήγησης, πρέπει πρώτα να αναλογιστούμε κάποιες σημαντικές ιδέες του Αρχαίου Κόσμου, την ομιλία και τη γλώσσα. Στην πρώιμη ιστορία της ανθρωπότητας, δεν υπήρχαν βιβλία. Δεν υπήρχε λογοτεχνία. Η λέξη "λογοτεχνία" αναφέρεται ρητά σε γραπτό κείμενο.[...] Η λογοτεχνία όπως και να 'χει εμφανίστηκε στην ιστορία πολύ αργότερα από την εξιστόρηση, τη μουσική και από την ίδια τη γλώσσα. Σ' έναν κόσμο πριν τη λογοτεχνία, ποιητές και τραγουδιστές εκφραζόντουσαν προφορικά, δίχως γραπτό κείμενο. Πάνω απ' όλα μία έμφυτη επιθυμία για εκφραστική επικοινωνία βοήθησε στη δρομολόγηση μουσικής και αφήγησης" (David Walter Leinweber 2020, p.69-76).
Η αφήγηση στην αρχαία Ελλάδα είχε μεταξύ άλλων τη μορφή της ρητορικής, του έπους και της ποίησης, ενώ τα δύο τελευταία πολύ συχνά σχετίζονταν με τη μουσική. "Η μουσική υπήρξε αδελφική τέχνη της ρητορικής. Έπαιξε καθοριστικό ρόλο στη διάδοση των λέξεων και της λογοτεχνίας. Στην πραγματικότητα, η πολύ πρώιμη μουσική και ποίηση ήταν δύο όψεις του ίδιου νομίσματος. Αν το σκεφτούμε, η ποίηση έχει μουσικές ποιότητες, όπως τονικότητα, δυναμική και ρυθμό. Οι καλλιτέχνες δημιουργούν ποίηση και μουσική για ακρόαση. Επίσης, και οι δύο αυτές τέχνες προϋπήρξαν της λογοτεχνίας κατά χιλιάδες χρόνια. Εκείνες τις πρώιμες, ασαφείς εποχές, η μουσική και η ποίηση ήταν πρακτικά το ίδιο πράγμα. 
Στην εποχή μας, είμαστε τόσο συνηθισμένοι στο διαχωρισμό της γλώσσας και της μουσικής, που δυσκολευόμαστε να φανταστούμε, πως οι αρχαίοι βίωναν τη μουσική και την ποίηση. Όσοι ζούμε στον 21ο αι. δεν μπορούμε να "ξε-ακούσουμε" όλες τις ευχάριστες αρμονικές δομές, τους ρυθμούς και τις συμβατικές μελωδίες που μας περιβάλλουν καθημερινά, τα καλά ακονισμένα προϊόντα χιλιάδων χρόνων μουσικής εξέλιξης. Όπως δεν μπορούμε ποτέ να ξεμάθουμε τις γλώσσες μας. Τη σήμερον ημέρα όταν ακούμε για μουσική ή ποίηση, σχεδόν αυτομάτως τις κατηγοριοποιούμε αναλόγως με αυτές τις βαθιά ριζωμένες πολιτισμικές προσαρμογές.
Όπως και να' χει, αν μπορούσαμε να πάμε το χρόνο πίσω, θα ανακαλύπταμε μια πολύ πιο θολή διαχωριστική γραμμή ανάμεσα στην ποίηση και τη μουσική. [...] Πολύ καιρό πριν, οι άνθρωποι της αρχαιότητας ανακάλυψαν την υπέροχη δύναμη της μουσικής να διαδίδει τη γλώσσα. Στίχους λέμε συνήθως τα λόγια που χρησιμοποιούμε σε συνδυασμό με τη μουσική. Οι στίχοι όμως είναι πολύ περισσότερα από απλές λέξεις σε τραγούδια. Οι στίχοι είναι ένα από τα πιο σημαντικά είδη λογοτεχνίας.[...] Συνεπώς η μουσική έπαιξε καθοριστικό ρόλο στην ανάπτυξη της λογοτεχνίας και της συγγραφής. Οι διαχρονικές ιστορίες που επιβίωσαν τόσα χρόνια αργότερα, χρωστάνε πολλά στη μουσική.
Στην αρχαία Ελλάδα η γνώση ποίησης και μουσικής θεωρούταν αναπόσπαστο κομμάτι
μιας καλής παιδείας. Ο Πλάτωνας θεωρούσε τη μουσική εκπαίδευση ως έναν απ' τους καλύτερους τρόπους προετοιμασίας. Υποστήριζε πως όταν η μουσική διδασκόταν σε νεαρή ηλικία, εισχωρούσε στα βαθύτερα μέρη της ανθρώπινης ψυχής. Συνεπώς, η μουσική θα παρείχε ικανότητες για μια ζωή. Ακόμα, η μουσική εκπαίδευση ενέπνεε μια αίσθηση αρμονίας και ομορφιάς, πολύ σημαντική για την ελληνική έννοια της ισορροπίας και του μέτρου. Αυτή η αίσθηση του μέτρου θα βοηθούσε μελλοντικούς ηγέτες να έχουν τη δίκαιη κρίση που απαιτείται για την καλύτερη δυνατή διακυβέρνηση. Οι γνώσεις πάνω στη μουσική και στην ποίηση θα περιλάμβανε επίσης την εκμάθηση των αρχαίων ιστοριών, κρίσιμο στοιχείο για την ταυτότητα του συνόλου" (David Walter Leinweber 2020, p.69-76).

####Αφηγηματική Μουσική στη Δυτική Ευρώπη
"Η ιστορία των παραμυθιών είναι μακροχρόνια και σύνθετη, εκτεινόμενη σε σκιερές ρίζες αρχαίων πολιτισμών. Οι ιστορίες έχουν χρησιμοποιηθεί για πολλούς και διάφορους σκοπούς ανά τους αιώνες: για πολιτισμική ταυτότητα και διάδοση, για ηθική παιδεία, για κοινωνική αλληλεπίδραση, για δόμηση δεξιοτήτων στον προφορικό λόγο και τη ρητορική, για ψυχανάλυση, για διαφήμιση και εμπόριο, για ταινίες, οπτικοακουστικές τέχνες και μουσική. Ιστορικά, τα παραμύθια είχαν σποραδικές εξάρσεις δημοσιότητας, ειδικά στην Ιταλική Αναγέννηση, κατά τον 17ο αι. στη Γαλλία και κατά τον 19ο αι. σε Ευρώπη και Αμερική.
Οι συνθέτες της Δυτ. Ευρώπης και της Αμερικής συμμερίστηκαν τον ενθουσιασμό για το λαϊκό παραμύθι το 1812 με την πρώτη έκδοση της συλλογής παραμυθιών των αδελφών Γκριμ. Αυτή η διατριβή εστιάζει σε συνθέτες του 19ου και 20ου αι. που συνέθεσαν μουσική για πιάνο βασισμένη σε παραμύθια, σε τέσσερις χώρες: Γαλλία, Νορβηγία, Αμερική και Γερμανία. Κάποιοι απ' τους αναφερόμενους συνθέτες είναι οι εξής: Claude Debussy, Maurice Ravel, Edvard Grieg, Edward McDowell, Franz Liszt. Τα έργα αυτών των συνθετών επιδεικνύουν την διεθνική, βαθιά έλξη που υπήρχε ως προς τα παραμύθια, ένα είδος που δεν απευθυνόταν συγκεκριμένα σε παιδιά, μέχρι τη σχετικά πρόσφατη ιστορία. Η ελαστικότητα των ιστοριών, τις κατέστησε προσαρμόσιμες σε πολλές μουσικές συνθέσεις, συμπεριλαμβανομένης της όπερας, συμφωνικά έργα, μπαλέτα, καθώς και έργα για σόλο πιάνο" (Jane Ellen Heinrichs 2017, p.2-3). Όπως είδαμε, η μουσική αφήγηση έκανε πολύ νωρίς την εμφάνιση της στην ανθρώπινη ιστορία και συνέχισε να είναι παρούσα σε πλήθος μορφών, έως την εποχή μας. Σήμερα, με την εξύψωση της ψηφιακής εποχής, οι συνδυασμοί μουσικής και αφήγησης είναι ακόμα περισσότεροι και πιο εύκολα προσβάσιμοι και προσιτοί.

####Κατηγοριοποίηση μουσικών αφηγήσεων
Οι μορφές μουσικής αφήγησης που συναντάμε στην ανθρώπινη ιστορία ανά τους αιώνες είναι πολυάριθμες. Από εποχή σε εποχή, από πολιτισμό σε πολιτισμό, οι συνδυασμοί
ποικίλουν. Από την αρχαιότητα μέχρι και τη σύγχρονη εποχή, η παρουσία της μουσικής είναι αισθητή, είτε συνυπάρχοντας με την αφήγηση, είτε συνοδεύοντας τη. Αν και ένας ρητός διαχωρισμός των ειδών μουσικής αφήγησης θα ήταν δύσκολο να γίνει, λόγω του πλήθους συνδυασμών, χρονολογικών χαρακτηριστικών αλλά και πολιτισμικών διαφορών- όσον αφορά τους ορισμούς και την ορολογία- θα μπορούσαμε για τη διευκόλυνση της έρευνας να κάνουμε μια πολύ απλοϊκή και συμβατική κατηγοριοποίηση. Μία βασική κατηγορία είναι τα έργα που περιλαμβάνουν προφορικό λόγο. Αυτά με τη σειρά τους χωρίζονται σε δύο υποκατηγορίες: α) τον μελωδικό λόγο, όπως π.χ. τα τραγούδια, η όπερα, το μιούζικαλ κ.ο.κ. και β) τον "πεζό" λόγο, όπως η απαγγελία ποίησης και η αφήγηση παραμυθιών με μουσική υπόκρουση. Η δεύτερη κατηγορία θα είναι φυσικά η μουσική αφήγηση χωρίς λόγια. Αυτή αφορά μουσικές συνθέσεις με αφηγηματικό χαρακτήρα, είτε με πιο ευδιάκριτη περιγραφική δομή, είτε απλά εμπνευσμένες από την εκάστοτε ιστορία, σε μια πιο αφαιρετική εκτέλεση.

####Αξιοσημείωτα παραδείγματα

Κομμάτια Κλασικής Μουσικής Εμπνευσμένα από Παραμύθια:
· ‘Der Erlkönig’ by Franz Schubert
· ‘Dance of the Sugar Plum Fairy’ from The Nutcracker by Tchaikovsky
· ‘The Fairy Queen’ by Henry Purcell
· ‘A Midsummer Night’s Dream’ by Felix Mendelssohn
· ‘Cinderella’ by Sergei Prokofiev
· ‘Hansel and Gretel’ by Engelbert Humperdinck
· ‘Lemminkäinnen Suite’ by Jean Sibelius

Μουσικοθεατρικά Παραμύθια
· "Rumpelstilzchen" Ballet Music by Herbert Baumann, Musical Fairytale for
Narrator and Music by Herbert Baumann
· "Puss in Boots" Fairytale Opera For Children in Two Acts Based on Charles
Perrault and the Brothers Grimm by Cesar Cui
· "Little Red Riding Hood's Lullaby" Duet/ Children's Opera, Scene for Soprano,
Mezzo Soprano and Chamber Ensemble, by Jan Muller-Wieland
· "Cinderella" Ballet in Three Acts by Nikolai Volkov, Music by Sergei Prokofiev
· "The Salvation of Fatme" Comic Opera for Young People in Foor Acts, by Walter
Trelle, based on Wilheim Hauff's Fairytale of the same name, by Hans Bittner
· "The Fake Prince" Childrens' Opera in nine scenes, by Ulrike Wendt and Florian
Zwipf, based on the fairytale by Wilhelm Hauff, music by Jens-Peter Ostendorf
· "The Singing Tree" Opera in two acts by Bo Carpelan, music by Erik Bergman
· "Russalka" Opera in four acts(six scenes), by Alexander Dargomyzhsky, based on
Alexander Pushkin's poem of the same name

Παραμύθια για Αφηγητή και Μουσική
· "Peter and the Wolf" Musical Fairytale for Speaker and Orchestra, by Sergei
Prokofiev
· "Dying for Beginners" a Musical Children's Play for Singer/Narrator and
Symphony Orchestra, by Linard Bardill and Fortunat Frolich
Παραμύθια ως Ορχηστρικά Έργα χωρίς Αφηγητή
· "Fairytale Poem" for Orchestra, by Sofia Gubaidulina 4

####Ανάλυση επιλεγμένου έργου και συμβολισμοί

Ένα εξαιρετικό παράδειγμα στο οποίο θα ήθελα να σταθώ περισσότερο, είναι το μουσικό παραμύθι "Ο Πέτρος και ο Λύκος"(1936), του Σεργκέι Προκόβιεφ. Το έργο του βοήθησε γενιές παιδιών να γνωρίσουν τα όργανα της συμφωνικής ορχήστρας και την έννοια της εξιστόρησης μέσω της μουσικής. Πρόκειται για ένα έργο-σταθμός στην παιδική μουσική παιδεία. Παρόλο που το αρχικό κείμενο δεν έχει κάποια ιδιαιτερότητα και η πλοκή του ίσως έχει κάπως σκοτεινή χροιά για το παιδικό κοινό (πράγμα καθόλου σπάνιο για τα κλασσικά παραμύθια), η εκτέλεση και το τελικό αποτέλεσμα που έφερε ο Προκόβιεφ, είναι αναμφίβολα αξιοσημείωτο.
Το έργο περιλαμβάνει αφηγητή και μουσική υπόκρουση που ακούγονται διαδοχικά και
εναλλασσόμενα κατά τη διάρκεια της ιστορίας. Αυτό που το διαχωρίζει από την απλή αφήγηση παραμυθιών με συνοδεία μουσικής, είναι η ευρηματικότητα του ότι κάθε χαρακτήρας αντιπροσωπεύεται από ένα μουσικό όργανο και διαθέτει το δικό του μουσικό θέμα. Τα ηχητικά μοτίβα επιτρέπουν στους ακροατές οποιασδήποτε ηλικίας να οπτικοποιούν τις σκηνές με ευκολία. Η επαναληπτικότητα των μουσικών θεμάτων καθώς και η αναγνωρισιμότητα του εκάστοτε οργάνου καθιστά το έργο εμβυθιστικό και πιο εύκολα αντιληπτό από τις νεαρότερες ηλικίες. Σε πολλές εκτελέσεις, πριν την έναρξη του έργου παρουσιάζονται τα πρωταγωνιστικά όργανα ώστε τα παιδιά να εξοικειωθούν με τις ηχητικές ποιότητες τους. Το μορφωτικό στοιχείο του έργου έγινε κατευθείαν αντιληπτό, γι' αυτό και οι συναυλίες με κοινό νεαρής ηλικίας ήταν ελλιπείς χωρίς αυτό. "Ο Πέτρος κι ο Λύκος" έχει ερμηνευθεί από αμέτρητα μουσικά σύνολα και αφηγητές μέχρι σήμερα. Μία ενδιαφέρουσα εκδοχή αποτελεί η ομώνυμη ταινία stop motion της Suzie Templeton(2006) όπου η σκηνοθέτις αντικαθιστά τον αφηγητή με την κινούμενη εικόνα. (Tim Smith 2008)

####Ψυχολογικό Αντίκτυπο, Αφηγητής και Ακροατής
Η αφήγηση ιστοριών με συνοδεία μουσικής απαντάται και σε Ασιατικούς πολιτισμούς,
και πιο συγκεκριμένα ανθίζει ιδιαίτερα στην Ιαπωνία, από την περίοδο Nara (710-1192 μ.χ.) και μετά. "Ο Ιαπωνικός λαός έχει δείξει μεγάλη προτίμηση στις ιστορίες μετά μουσικής, αν κρίνουμε απ' τα πολυάριθμα είδη μουσικής αφήγησης. Προσθέτοντας μουσική στο αφήγημα, διευκολύνεται η απομνημόνευση του και προσδίδεται ένα στοιχείο παραστατικότητας. Συγχρόνως, οι πιθανότητες δημιουργίας συναισθηματικής και δραματικής χροιάς αυξάνονται μέσω της μουσικής έκφρασης." (Alison McQueen Tokita 2015)
Στα μουσικά κομμάτια που συνοδεύουν αφηγηματικά έργα, εφαρμόζεται η ίδια γλώσσα που χρησιμοποιείται στην αφηγηματική μουσική. Εναλλαγές μουσικών οργάνων και
ηχητικών υφών, staccato- legato, adagio- allegro, piano- forte, ματζόρε και μινόρε είναι μόνο κάποια από τα χαρακτηριστικά που συσχετίζονται υποσυνείδητα με αντίστοιχα συναισθήματα, έννοιες και καταστάσεις. Η σύνθεση μουσικής με γνώμονα ένα αφήγημα ή ακόμα η "σωστή" προσαρμογή ενός ήδη υπάρχοντος έργου πάνω σε μια ιστορία μπορεί να απογειώσει την ακροαματική εμπειρία και το συνολικό αντίκτυπο της στο κοινό. Πολλοί ειδήμονες του χώρου υποστηρίζουν πως η προσθήκη μουσικής κατά την αφήγηση δεν βοηθάει μόνο τον ακροατή αλλά και τον αφηγητή. Η μουσική που επιλέγεται συγκεκριμένα για τα παραμύθια, συχνά περιέχει ευδιάκριτα σημεία τα οποία βοηθούν τον αφηγητή να διατηρήσει μια ομαλή και συνεχή ροή ή να προσδώσει στο εκάστοτε σημείο την επιθυμητή έμφαση. Ακόμα, συμβάλλει στην ευκολότερη αποστήθιση του λεκτικού κομματιού της ιστορίας αφού συνδυάζει ήχους ή μουσικές φράσεις με γεγονότα και ανατροπές στην πλοκή. Επιπλέον δίνει πάτημα και μια καλή βάση για σωματική εκφραστικότητα, αυτοσχεδιαστικό εμπλουτισμό και χρωματισμούς στη φωνή και τους τόνους ομιλίας. Με λίγα λόγια δημιουργεί ένα πιο συμβατό περιβάλλον, όπως ένας ηθοποιός συχνά ερμηνεύει καλύτερα με τη βοήθεια των "props", των σκηνικών, των κοστουμιών ή αλληλεπιδρώντας με έναν άλλον ηθοποιό.
Η μουσική παιδεία, ενώ συχνά εμπεριέχονταν στην εκπαίδευση των παιδιών τους προηγούμενους αιώνες, συστηματοποιήθηκε και πήρε την πιο μεθοδική μορφή της στις αρχές του 20ού αιώνα, πιθανώς λόγω της παράλληλης ανάπτυξης της παιδοψυχολογίας και των κοινωνιολογικών ερευνών, που ανέδειξαν στοχευμένα τα πλεονεκτήματα της. Οι ιδιότητες της αφήγησης έχουν αξιοποιηθεί ιδιαίτερα στις νεαρότερες ηλικίες λόγω των χρήσιμων ιδιοτήτων τους, όπως η δημιουργία κοινωνικών προτύπων και δεξιοτήτων, καθώς και η διέγερση της φαντασίας και της ευρηματικότητας. Όσον αφορά τη μουσική αφήγηση και πιο συγκεκριμένα την αφήγηση ιστοριών ή παραμυθιών με μουσική υπόκρουση, έχει χρησιμοποιηθεί μακροχρόνια σε παιδιά λόγω της υψηλής αποτελεσματικότητας της στην επίτευξη συγκέντρωσης και την βελτίωση της αντιληπτικής ικανότητας, σημεία στα οποία τα παιδιά είναι γνωστό ότι τείνουν να εμφανίζουν δυσκολία ή είναι ακόμα υπό ανάπτυξη. Η μουσική αφήγηση χρησιμοποιείται για ποικιλία σκοπών, όπως για ψυχαγωγία, εκπαίδευση, χαλάρωση ( π.χ. νανουρίσματα), εστίαση της προσοχής σε ένα θέμα, δημιουργική απασχόληση, μετάδοση πολιτισμικών γνώσεων, ηθών, εθίμων και παραδόσεων. Όταν ένα παραμύθι ή μια φολκλόρ ιστορία έχουν τα χαρακτηριστικά ενός συγκεκριμένου τόπου ή κουλτούρας, το ίδιο θα πρέπει να ισχύει και για τη μουσική επιλογή. Το ύφος και η αισθητική του ηχοτοπίου θα πρέπει να συνάδει με το κείμενο, για να είναι συμβατό με αυτό και να συνυπάρχουν αρμονικά. Επιπλέον, η προσθήκη μουσικής βοηθάει στη διέγερση της συναισθηματικής ευφυίας και την αύξηση της εμπάθειας, επηρεάζοντας έτσι τελικά τη διαμόρφωση της προσωπικότητας.


##Συμπεράσματα
Όπως προκύπτει από την παραπάνω έρευνα, η μουσική και ο ήχος, ως άυλα φαινόμενα αντιμετωπίζονται συνήθως με θετικό πρόσημο από τον άνθρωπο. Παρόλα αυτά, συγκεκριμένοι συνδυασμοί των ιδιοτήτων του ήχου σε ορισμένες συνθήκες, είτε περιβαλλοντικές, είτε ψυχολογικές, μπορεί να έχουν αρνητικές επιπτώσεις σε αυτόν. Από την βιβλιογραφική επισκόπηση που πραγματοποιήθηκε, προκύπτει ότι ο αντίκτυπος της μουσικής ή του ήχου μπορεί να είναι αρνητικός για την ψυχοσυναισθηματική κατάσταση ενός ανθρώπου. Αυτό που δεν έχει κατοχυρωθεί ως επιστημονικά τεκμηριωμένο συμπέρασμα είναι  η επιβλαβής επίπτωση της μουσικής στο σώμα του ανθρώπου, καθώς οι μαρτυρίες για τέτοιες περιπτώσεις βασίζονται σε συμπτώματα που μπορεί να έχουν προκληθεί από ψυχολογικά αίτια. Από την τελευταία περίπτωση εξαιρούνται οι επιπτώσεις που αφορούν την ένταση του ήχου, που προκαλεί πράγματι τραυματισμούς και βλάβες σε όργανα του σώματος. Η ποιότητα, το περιεχόμενο και το είδος στο οποίο ανήκει όμως ένα μουσικό κομμάτι δεν αποδεικνύεται επιβλαβής, παρά μόνο προσβλητικό σε ατομικό ιδεολογικό επίπεδο. Η τεχνολογία γύρω από τον ήχο εξελίσσεται συνεχώς, επομένως οι τρόποι με τους οποίους μπορεί να χρησιμοποιηθεί ποικίλλουν.  Η γνωστοποίηση του αντίκτυπου του ήχου που είναι αντικείμενο αυτής της τεχνολογίας στο κοινό κρίνεται απαραίτητη, μαζί με την νομική πλαισίωση του πεδίου χρήσης της. Με αυτόν τον τρόπο θα μπορούσε να επιτευχθεί η παρεμπόδιση τυχόν κατάχρησης τόσο του ήχου, όσο και της μουσικής.
Η μουσική επιλέγεται πολύ συχνά ως βοηθητικό εργαλείο για την ανάπτυξη διαφόρων  ικανοτήτων, καθώς η επιρροή της στον ανθρώπινο εγκέφαλο είναι τεράστια. Μέσω της μουσικής ακρόασης αναπτύσσονται διάφορα ερεθίσματα τα οποία βοηθούν στην ισορροπημένη λειτουργία του εγκεφάλου ( μουσικών και γλωσσικών διεργασιών) βοηθώντας στη γνωστική ανάπτυξη των μαθητών. Στις θετικές επιδράσεις της μουσικής συγκαταλέγονται και οι μελέτες γύρω από την βελτίωση των κινητικών δυσλειτουργιών ασθενών που ακολούθησαν συνδυαστικές μεθόδους θεραπείας (θεραπεία αποκατάστασης και μουσικές συνεδρίες), τα αποτελέσματα των οποίων ήταν παραπάνω από ικανοποιητικά. Σημαντικό στοιχείο σε αυτά αποτελεί ο ρυθμός και η ρυθμική ενεργοποίηση κινήσεων σε ανθρώπους με ανάλογα προβλήματα. Η μουσικοθεραπεία λοιπόν, αποτελεί μία συνεχώς εξελισσόμενη επιστήμη με όλο και περισσότερους υποστηρικτές. Η διαδικασία της ρύθμισης της συναισθηματικής κατάστασης ατόμων με κάποιο σύνδρομο αποτελεί πρόκληση και τροφή για μελέτη από πολλούς ερευνητές.
 Πιο συγκεκριμένα, όσον αφορά την επιρροή της μουσικής στην αφηγηματική διαδικασία, βλέπουμε πως η ανθρωπότητα και κυρίως οι ειδήμονες του εκάστοτε είδους μουσικής αφήγησης, αντιλήφθηκαν από πολύ νωρίς- είτε συνειδητά είτε ενστικτωδώς- τα προτερήματα, τις ιδιότητες και τις δυνατότητες του συνδυασμού αυτού. Οι διάφορες μορφές μουσικής αφήγησης υπάρχουν και χρησιμοποιούνται ανά τους αιώνες. Αυτό που άλλαξε με τα χρόνια είναι η εξέλιξη της μουσικής αφήγησης, η επιστημονική έρευνα γύρω από αυτή, η ψυχαναλυτική προσέγγιση, καθώς και το συμβάδισμα της με την τεχνολογική εποχή(και η μετουσίωση της μέσω αυτής). Παρατηρήσαμε πόσο μεγάλη έμπνευση έχουν αποτελέσει τα παραμύθια και οι φολκλόρ ιστορίες για μουσικούς, συνθέτες και όχι μόνο. Ακόμα, μετά από μια σύντομη δομική περιγραφή και ανάλυση επιλεγμένου παραδειγματικού έργου ("Ο Πέτρος και ο Λύκος" Προκόβιεφ 1936), είδαμε πως αν και ένα αφηγηματικό κείμενο μπορεί να σταθεί και να είναι άρτιο από μόνο του, η προσθήκη μουσικής έχει την ικανότητα να το αναδείξει και να το εξυψώσει εκ νέου.
Συμπερασματικά λοιπόν, η ενέργεια της αφήγησης είναι αναπόφευκτη και ο συνδυασμός της με τη μουσική, απόλυτα θεμιτός σε πλήθος περιπτώσεων. Η αφήγηση παραμυθιών και η μουσική είναι δύο διαφορετικοί τρόποι επικοινωνίας , και το πάντρεμα τους δημιουργεί μια νέα γλώσσα, που καθιστά την επικοινωνία αυτή πολυδιάστατη και διαχρονική. Τα έργα που προκύπτουν χρησιμοποιούνται για πλήθος σκοπών, αλλά κυρίως για ψυχαγωγία ή/και εκπαίδευση. Συνεπώς, η προσθήκη μουσικής στην αφήγηση ιστοριών και κυρίως παραμυθιών, σαφώς συμβάλλουν στην εκτεταμένη κατανόηση του περιεχομένου τους και ενισχύουν την αντιληπτική ικανότητα του κοινού.

##Βιβλιογραφία
###για το α’ μέρος
Basner, M., Babisch, W., Davis, A., Brink, M., Clark, C., Janssen, S., & Stansfeld, S. (2014). Auditory and non-auditory effects of noise on health. The Lancet, 383(9925), 1325–1332. doi:10.1016/s0140-6736(13)61613-x  
Berger, Jonathan, and Gabe Turow. 2012. Music, Science, and the Rhythmic Brain: Cultural and Clinical Implications. Routledge.
Geravandi, Sahar, Afshin Takdastan, Elahe Zallaghi, Mehdi Vousoghi Niri, Mohammad Javad Mohammadi, Hamed Saki, and Abolfazl Naiemabadi. “Noise Pollution and Health Effects.” Jundishapur Journal of Health Sciences 7, no. 1 (2015). https://doi.org/10.5812/jjhs.25357.
Goodman, Steve. Sonic Warfare: Sound, Affect, and the Ecology of Fear. The MIT Press, 2012. https://gr1lib.org/book/917974/a9164b
Grant, Morag Josephine, “Pathways to music torture”, Transposition [Online], 4 | 2014, Online since 15 July 2014, connection on 05 May 2021. URL: http://journals.openedition.org/transposition/494; DOI: https://doi.org/10.4000/transposition.494
Jariwala, Hiral, Huma Syed, Minarva Pandya, and Yogesh Gajera.  Noise Pollution & Human Health: A Review , 2017.
Kennaway, James. Bad Vibrations: The History of the Idea of Music as a Cause of Disease. Routledge, 2016.
Papaeti, Anna , “On Music, Torture and Detention: Reflections on Issues of Research and Discipline”, Transposition [Online], Hors-série 2 | 2020, Online since 15 March 2020, connection on 05 May 2021. URL: http://journals.openedition.org/transposition/5289; DOI: https://doi.org/10.4000/transposition.5289
McLoughlin, Ian. n.d. “Sonic Attacks in China and Cuba: How Sound Can Be a Weapon.” The Conversation. Accessed June 8, 2021. http://theconversation.com/sonic-attacks-in-china-and-cuba-how-sound-can-be-a-weapon-97380. 
Newsroom. n.d. “Έβρος: «Δεν χρησιμοποιείται ηχητικό κανόνι» (βίντεο) | Η ΚΑΘΗΜΕΡΙΝΗ.” Accessed June 11, 2021. https://www.kathimerini.gr/society/561395884/evros-den-chrisimopoieitai-ichitiko-kanoni-vinteo/.
Parker, J. E. K. (2015). Towards an Acoustic Jurisprudence: Law and the Long Range Acoustic Device. Law, Culture and the Humanities, 14(2), 202–218. doi:10.1177/1743872115615502
“‘Ηχητικό κανόνι’: Το νέο όπλο που δοκιμάζουν οι συνοριοφύλακες στον Έβρο [βίντεο - εικόνες].” 2021. The TOC. June 2, 2021. https://www.thetoc.gr/koinwnia/article/ixitiko-kanoni-to-neo-oplo-pou-dokimazoun-oi-sunoriofulakes-ston-ebro-binteo---eikones/.
Παπαδοπούλου, Ευτυχία. 2007. “Μουσική και ψυχοσωματική αγωγή στην αρχαία Ελλάδα”.  


###για το β’ μέρος
Bradley, L., andP. E. Bryant. 1983. “Categorizing Sounds and Learning to Read—a Causal Connection.” Nature 301 (5899): 419–21. https://doi.org/10.1038/301419a0.
Cole, Pamela M., Tracy A. Dennis, Kristen E. Smith-Simon, and Laura H. Cohen. 2009. “Preschoolers’ Emotion Regulation Strategy Understanding: Relations with Emotion Socialization and Child Self-Regulation.” Social Development 18 (2): 324–52. https://doi.org/10.1111/j.1467-9507.2008.00503.x.
Dukic, Helena. 2018. “Music, Brain Plasticity and the Resilience: The Pillars of New Receptive Therapy.” PsychiatriaDanubina 30 (April): 141–47.
Flaugnacco, Elena, Luisa Lopez, Chiara Terribili, Marcella Montico, Stefania Zoia, and Daniele Schön. 2015. “Music Training Increases Phonological Awareness and Reading Skills in Developmental Dyslexia: A Randomized Control Trial.” PloSOne 10 (9): e0138715.
François, Clément, Jennifer Grau-Sánchez, Esther Duarte, and Antoni Rodriguez-Fornells. 2015. “Musical Training as an Alternative and Effective Method for Neuro-Education and Neuro-Rehabilitation.” Frontiers in Psychology 6. https://doi.org/10.3389/fpsyg.2015.00475.
Hornickel, Jane, and Nina Kraus. 2013. “Unstable Representation of Sound: A Biological Marker of Dyslexia.” Journal of Neuroscience 33 (8): 3500–3504.
Kemper, Kathi, and Suzanne Danhauer. 2005. “Music as Therapy.” Southern Medical Journal 98 (April): 282–88.https://doi.org/10.1097/01.SMJ.0000154773.11986.39.
Moore, K. S. 2013. “A Systematic Review on the Neural Effects of Music on Emotion Regulation: Implications for Music Therapy Practice.” Journal of Music Therapy 50 (3): 198–242. https://doi.org/10.1093/jmt/50.3.198.
Nicholas, Mary J. 1974. “Music and Your Mind.” Journal of Music Therapy 11 (3): 167–68. https://doi.org/10.1093/jmt/11.3.167.
Nombela, Cristina, Laura E. Hughes, Adrian M. Owen, and Jessica A. Grahn. 2013. “Into the Groove: Can Rhythm Influence Parkinson’s Disease?” Neuroscience & Biobehavioral Reviews 37 (10, Part 2): 2564–70. https://doi.org/10.1016/j.neubiorev.2013.08.003.
North, Adrian, and David Hargreaves. 2009. “The Power of Music.” The Psychologist 22 (12): 1012–14.
Okuma, Yasuyuki, and Nobuo Yanagisawa. 2008. “The Clinical Spectrum of Freezing of Gait in Parkinson’s Disease.” Movement Disorders 23 (S2): S426–30. https://doi.org/10.1002/mds.21934.
Overy, Katie. 2003. “Dyslexia and Music.” Annals of the New York Academy of Sciences 999 (1): 497–505. https://doi.org/10.1196/annals.1284.060.
Hepper, Peter G., and B. Sara Shahidullah. 1994. “Development of Fetal Hearing.” Archives of Disease in Childhood - Fetal and Neonatal Edition 71 (2): F81–87. https://doi.org/10.1136/fn.71.2.F81.
Huss, Martina, John P. Verney, Tim Fosker, Natasha Mead, and Usha Goswami. 2011. “Music, Rhythm, Rise Time Perception and Developmental Dyslexia: Perception of Musical Meter Predicts Reading and Phonology.” Cortex 47 (6): 674–89. https://doi.org/10.1016/j.cortex.2010.07.010.
Peretz, Isabelle, and Robert J. Zatorre. 2003. The Cognitive Neuroscience of Music. Oxford University Press.
Robb, Sheri L. 2000. “The Effect of Therapeutic Music Interventions on the Behavior of Hospitalized Children in Isolation: Developing a Contextual Support Model of Music Therapy.” Journal of Music Therapy 37 (2): 118–46. https://doi.org/10.1093/jmt/37.2.118.
Rochester, Lynn, Danny Rafferty, Catherine Dotchin, Oliva Msuya, Victor Minde, and R. W. Walker. 2010. “The Effect of Cueing Therapy on Single and Dual-Task Gait in a Drug Naïve Population of People with Parkinson’s Disease in Northern Tanzania.” Movement Disorders 25 (7): 906–11. https://doi.org/10.1002/mds.22978.
Salmon, Angela. 2010. “Using Music to Promote Children’s Thinking and Enhance Their Literacy Development.” EarlyChild Development and Care 180 (7): 937–45. https://doi.org/10.1080/03004430802550755.
Särkämö, Teppo, PabloRipollés, HennaVepsäläinen, TainaAutti, HeliM. Silvennoinen, EeroSalli, SariLaitinen, AnitaForsblom, SeppoSoinila, andAntoniRodríguez-Fornells. 2014. “Structural Changes Induced by Daily Music Listening in the Recovering Brain after Middle Cerebral Artery Stroke: A Voxel-Based Morphometry Study.” Frontiers in Human Neuroscience 8. https://doi.org/10.3389/fnhum.2014.00245.
Schellenberg, E. Glenn. 2012. “Cognitive Performance after Listening to Music: A Review of the Mozart Effect.” Music, Health, and Wellbeing, 324–38.
Schneider, S., P. W. Schönle, E. Altenmüller, and T. F. Münte. 2007. “Using Musical Instruments to Improve Motor Skill Recovery Following a Stroke.” Journal of Neurology 254 (10): 1339–46. https://doi.org/10.1007/s00415-006-0523-2.
Thaut, Michael H., and Mutsumi Abiru. 2010. “Rhythmic Auditory Stimulation in Rehabilitation of Movement Disorders: A Review Of Current Research.” Music Perception 27 (4): 263–69. https://doi.org/10.1525/mp.2010.27.4.263.
Thaut, M. H., G. C. McIntosh, R. R. Rice, R. A. Miller, J. Rathbun, and J. M. Brault. 1996. “Rhythmic Auditory Stimulation in Gait Training for Parkinson’s Disease Patients.” MovementDisorders 11 (2): 193–200. https://doi.org/10.1002/mds.870110213.
“What Is Music Therapy | What Is Music Therapy? | American Music Therapy Association (AMTA).” n.d. Accessed June 5, 2021.https://www.musictherapy.org/.
Κάργιου, Κατερίνα. 2012. “Η Μουσική Ως Μέσο Αντιµετώπισης Της ΑυτοτραυµατικήςΣυµπεριφοράςΑτόµων Με Αυτισµό: Μια Πιλοτική Έρευνα Για Τις Απόψεις Των Μουσικοθεραπευτών.” Approaches: Μουσικοθεραπεία & Ειδική Μουσική Παιδαγωγική 4 (1): 34–44.
Ψαλτοπούλου, Ντόρα. 2003. “Μουσικοθεραπεία.”:43-47 .

 
###για το γ’ μέρος
The Art of Ancient Music, David Walter Leinweber (2020), p.69-76
Two Roads Converged in a Wood: The Intersection of Fairy Tales and Western Piano Music, Jane Ellen Heinrichs (2017), p.2-3
Classical Music Inspired by FairyTales, Dr Justin Wildridge (2020), CMUSE
Magical Music and Musical Fairy Tales, Sikorski Magazine (2010), p.4-17
Essay: Prokofiev's Peter and the Wolf, Tim Smith (2008), PBS: Great Performances,
S35 EP15
Japanese Singers of Tales: Ten Centuries of Performed Narrative, Alison McQueen
Tokita (2015), p.17-18

Προτεινόμενη Βιβλιογραφία
THE SKAZKI (FAIRY TALES) OF NIKOLAI MEDTNER: THE EVOLUTION
AND
CHARACTERISTICS OF THE GENRE WITH COMPOSITIONAL AND
PERFORMANCE ASPECTS OF SELECTED FAIRY TALES
Ekaterina Chernaya-Oh, M.M. (2008)
Universal organising principles of music and fairy tales,Nada O'Brien (2018)
